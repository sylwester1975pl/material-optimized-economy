GOSPODARKA ZOPTYMALIZOWANA / MANIFEST GOSPODARKI ZOPTYMALIZOWANEJ


Sylwester Fiet 


Model gospodarczy 
oparty na potencjale nauki 


Nowa Ekonomia — Gospodarka Zoptymalizowana 


Wprowadzenie 


Działalność ludzką można nazwać różnymi terminami: ekonomia, gospodarka, 
behawioryzm, logistyka stadna itd. To kwestia drugorzędna ograniczająca 

się w istocie do semantyki. To, co jest istotą zagadnienia to fakt, że jako istoty 
inteligentne nie jesteśmy skazani wyłącznie na mechanizmy spontaniczne (np. wolny 
rynek), ale możemy (i robimy to z coraz lepszym skutkiem) kreować rzeczywistość. 
Kreacja może być różna pod względem jakościowym. Może być to kreacja (rozumiana 
jako działanie intencjonalne i zaplanowane) stricte ekonomiczna, co nie wychodzi 
nam jako ludzkości najlepiej, ale może być to także kreacja odnosząca 

się do największego, naturalnego atrybutu człowieka, jakim są nasze funkcje 
poznawcze, czyli inteligencji. Z tego względu lepiej jednak nazywać człowieka Homo 
sapiens, zamiast Homo oeconomicus. 


To powszechny rozwój edukacji oraz inwestycje w szeroko pojętą naukę jako działania 
w pełni intencjonalne i zaplanowane przyniosły ludzkości wykładniczy wzrost rozwoju 
cywilizacyjnego i dobrobyt. Zrobiły to w większym stopniu niż spontaniczny proces 
wolnorynkowy, niczego mu nie umniejszając. Co więcej, człowiek, będąc istotą 
inteligentną, działającą świadomie jest skazany docelowo na działania intencjonalne 

w większym stopniu niż na procesy spontaniczne, ponieważ intencjonalność zwłaszcza 
wraz z rozwojem technologicznym potrafi coraz mocniej szkodzić tym procesom 

(w tym wolnemu rynkowi). Człowiek docelowo skazany jest na niemal w pełni 
stechnologizowaną i kreowaną rzeczywistość, którą będzie nie tylko mógł, ale przede 
wszystkim musiał samodzielnie korygować. 


Jak doskonale wiemy, procesy spontaniczne nie lubią korygowania. 

Można paradoksalnie stwierdzić, że człowiek dzięki swej intencjonalnej naturze coraz 
bardziej zniekształca wolny rynek, który jest mechanizmem spontanicznym i jest 

to proces nieodwracalny. Dlatego w przyszłości siłą rzeczy będziemy mieć coraz mniej 
wolnego rynku w wolnym rynku (w zasadzie to już dziś się dzieje), a coraz więcej 
stechnologizowanej kreacji. Raczej wolny rynek jako taki nie anihiluje, 

ale najprawdopodobniej stanie się zjawiskiem marginalnym. 


Fakt, że procesy gospodarcze są bardzo skomplikowanym i emergentnym zjawiskiem, 
trudnym lub niemożliwym do odtworzenia przez człowieka, nie znaczy, że musimy być 
skazani na ten proces, ani na jego duplikację przez np. sztuczną inteligencję. 

Dzięki zdolnościom kognitywnym jako istoty z odpowiednio mocno rozwiniętą 
inteligencją potrafimy tworzyć procesy zastępcze, często jeszcze lepsze z punktu 
widzenia naszej użyteczności od procesów źródłowych/naturalnych. 


Dzięki transportowi lotniczemu potrafimy przemieszczać się z dużą prędkością 

na wielkich dystansach. Umożliwił nam to samolot — efekt ludzkich zdolności 
poznawczych. Mimo że budowa elementów samolotu odpowiedzialna za siłę nośną jest 
dużym uproszczeniem dzieła ewolucji, w jakie zostały wyposażone ptaki, to ludzki 
wynalazek swoimi walorami użytkowymi (pokonywanie wielkich odległości 

w relatywnie krótkim czasie) bije ten ewolucyjny na głowę. 


Złożoność procesów gospodarczych, mimo ich prostej idei, polegającej na przepływie 
towarów i usług od wytwórcy do konsumenta, w dużej mierze wynika 

m.in. ze skomplikowanego systemu łańcuchów dostaw. Dzieje się tak dlatego, 

że wytwarzanie dóbr jest obecnie jeszcze procesem wieloetapowym, uzależnionym 
od współpracy licznych podmiotów, specjalizujących się w produkcji relatywnie 
wąskiego spektrum asortymentu nawet w ramach jednej branży. Produkcja bardziej 
skomplikowanych dóbr np. samolotu czy samochodu często jest rozproszona 

na dużym obszarze geograficznym i siłą rzeczy powoduje to duże wyzwania 
logistyczne, także dla gospodarki. 


Rzecz w tym, że nie musi tak być w przyszłości, a zwiększenie uniwersalnych 
zdolności wytwórczych poszczególnych podmiotów gospodarczych wraz z postępem 
robotyzacji i automatyzacji, znacząco zredukuje łańcuch dostaw oraz uwolni procesy 
produkcyjne od uciążliwości logistycznych. Należy wręcz stwierdzić, że im bardziej 
gospodarka jest nowoczesna, tym bardziej z natury rzeczy mniej skomplikowane stają 
się aspekty organizacyjno-logistyczne, które to w głównej mierze powodują złożoność 
oraz emergentność jej procesów. 


To tylko jeden z przykładów na to, jak uważane za wcześniej nierozwiązywalne 
problemy, dzięki postępowi nauki i ludzkim zdolnościom poznawczym, stają się 
rozwiązywalne. Stosując tę analogię, na dużym stopniu ogólności, można 
wnioskować, że te prawidłowości dotyczą właściwie wszystkich skomplikowanych 
zagadnień. Warunkiem do tego jest oczywiście postawienie w centrum uwagi 

nie zysku, lecz szeroko rozumianej nauki z optymalnym jej wykorzystaniem dzięki 
potencjałowi intelektualnemu. 


Jeśli uważnie rozejrzymy się dookoła, to zauważymy, że większość rzeczy, 

choć oczywista, nie jest już dla nas naturalna — ogólne warunki życia np. mieszkaniowe 
(budynki zamiast jaskiń) czy żywieniowe (uprawa rolnictwa), zasiedlenie wysokich 
szerokości geograficznych, skomplikowane zabiegi medyczne, transport, wysokie 
technologie, informatyka, sztuczna inteligencja i niezliczona ilość aspektów związana 

z rozwojem naszej cywilizacji. Po drodze siłą rzeczy nawet nie do końca świadomie 
tworzymy nowe procesy emergentne, często przewyższające skalą złożoności te będące 
„produktem” natury. Dobrym przykładem jest m.in. wspomniana sztuczna inteligencja, 
której pewne aspekty, związane z jej uczeniem się stanowią zagadkę dla samych 

jej twórców! 


Ekstrapolując powyższe przykłady na kwestie związane z gospodarką, skutki będą 
podobne. Zagadką nie jest pytanie, „czy” tylko „kiedy”. Zachowując wszelkie 
proporcje co do skali wyzwania, jakim jest okiełznanie gospodarki (również w ujęciu 
globalnym) przez nasze zdolności kognitywne przy użyciu nowych technologii, można 
stwierdzić, że nie mamy tu do czynienia z jakimś wyjątkiem w sensie jakościowym. 
Jest to kwestia bardziej ilościowa, której rozwiązanie będzie wymagać proporcjonalnie 
do innych wyzwań po prostu więcej czasu. Poza tym immanentną cechą struktury 
ludzkiej psychiki jest sceptycyzm i brak wyobraźni oraz wiary w możliwości ludzkiego 
umysłu, który nas samych często zaskakuje, zapewne z powodu ograniczonej wiedzy 
na jego temat. Historyczna i odwieczna chęć człowieka do wzniesienia się nad ziemię 
w powietrze, będąca przez wieki klasycznym przykładem utopii, najlepiej to obrazuje. 


Wbrew różnym opiniom, bazującym na samolubnym genie i zasadzie kierującej się 
czystym egoizmem, człowiek jako bardzo skomplikowana struktura również 


w zakresie emocjonalnym zdolny jest także do zachowań altruistycznych i to nie tylko 
na poziomie jednostki, ale też na poziomie stadnym, co więcej w sposób systemowy. 
Przykładem takich zachowań społecznych jest system podatkowy czy świadomość dobra 
wspólnego oraz wiele innych, mniej lub bardziej abstrakcyjnych postaw, 

niemających swoich odpowiedników w świecie przyrody. Nasz poziom rozwoju pozwala 
również zrozumieć, że świat jest bardzo złożoną strukturą, a wiele z tych 

systemowych, altruistycznych zachowań potrafi w perspektywie długookresowej 
przynosić ogólną korzyść. 


Bez wykorzystywania zdolności poznawczych, same procesy gospodarcze 
(lub jak kto woli ogólnie rozumiana ekonomia ludzkich zachowań) 

w kontekście rozwoju cywilizacyjnego i dobrobytu, byłaby w zasadzie 
równaniem o sumie zerowej. Widzimy to na przykładzie wszystkich innych 
gatunków, które pozbawione naszego poziomu rozwoju, zachowując jedynie 
własny behawioryzm, nie są w stanie od początku swojego istnienia przez 
miliony lat poprawić własnego dobrostanu. Nie ewoluują w sensie 
funkcjonalnym tak szybko jak ludzie, stanowiący wyjątek w naturze. 


Dlatego potrzebujemy podejścia bardziej skoncentrowanego na zoptymalizowanym 

i zmaksymalizowanym wykorzystaniu potencjału naszych zdolności poznawczych, 

niż skupianiu się wyłącznie na rozwiązaniach stricte gospodarczych i ekonomicznych. 
Gospodarka i ekonomia nie mogą być celem samym w sobie, lecz jednym ze środków 
prowadzących do celu, jakim powinien być rozwój cywilizacyjny i szeroko rozumiany 
dobrostan człowieka. Do osiągania tego celu nic nie nadaje się lepiej niż nasze 
zdolności kognitywne i szerokie zaangażowanie nauki. 


Kluczową zasadą, którą należy zrozumieć w gospodarce, jest fakt, że mimo iż wolny 
rynek jest zjawiskiem naturalnym i spontanicznym, to nie jest on kompatybilny 

z naturą człowieka. Człowiek, choć niewątpliwie pochodzi od natury, to jednak 

co do zasady jego zachowania i podejmowane wszelkiego rodzaju decyzje w ujęciu 
statystycznym, stoją w całkowitym przeciwieństwie do reszty gatunków. Będąc istotą 
inteligentną, nie kieruje się instynktami, lecz podejmuje działania intencjonalne, czyli 
niespontaniczne. W kontekście gospodarczym, skutki takiego funkcjonowania mają 
fundamentalne znaczenie! To jest klucz do tego, aby uzmysłowić sobie jeden 

z najistotniejszych, jeśli nie najistotniejszy błąd poznawczy w odniesieniu do gospodarki 
posadowionej na paradygmacie wolnego rynku. 


Zasada ta brzmi: Naturalna asymetryczność działań człowieka 
(intencjonalność), stojąca w sprzeczności z liniowym charakterem założeń 
ekonomicznych (przewidywalność algorytmów, które rządzą tymi 
założeniami), w tym wolnego rynku, wymusza konieczność zastosowania 
kontroli nad pewnymi procesami ekonomicznymi w sposób skoordynowany 
(z wykorzystaniem technologii, powstających dzięki nauce, czyli mocno 
rozwiniętym funkcjom poznawczym człowieka), w celu redukcji niepożądanej 
inercyjności cechującej klasyczną ekonomię (nieprzewidywalność 
negatywnych skutków m.in. wolnego rynku). 


Koncepcje kapitalistyczne, feudalne, czy socjalistyczne/komunistyczne, są na swój 
sposób mniej lub bardziej nieracjonalne i opresyjne i jako takie są emanacją kultury 
różnych epok i ludzkich emocji. Wszystkie te koncepcje, choć mocno zantagonizowane 
ze sobą, cechuje jedna, wspólna rzecz — są przede wszystkim celem samym w sobie, 


skupione na dystrybucji finalnego elementu gospodarki, jakim jest wytworzone dobro, 
zamiast stosowania strategii holistycznej i w konsekwencji bardziej efektywnej. 
Dlatego potrzebna jest zmiana bardziej fundamentalna niż na poziomie wytwarzania 
dóbr oraz ich dystrybucji. Potrzebna jest zmiana na poziomie strategii wytwarzania 
tych dóbr, koncentrującej się na korzyściach cywilizacyjnych. 


Człowiek jako istota rozumna, dysponująca w naturze największym atutem koniecznym 
dla rozwoju dobrostanu swojego gatunku, czyli inteligencją, zarówno w wymiarze 
indywidualnym jak i społecznym, powinien przede wszystkim skupiać się na rozwoju 
cywilizacyjnym bez korzystania z narzędzi pośrednich, tracąc przy tym energię, czas 
izasoby. Jeśli bardziej będziemy skupiać się wyłącznie na dystrybucji dóbr i zyskach 
jednostkowych, to tym bardziej będziemy tracić na tym wszyscy. Nie wykorzystując 
zasobów intelektualnych w sposób optymalny już na poziomie strategii wytwarzania 
tych dóbr — analizy ich jakości, ogólnej dostępności czy racjonalności wykorzystywania 
zasobów niezbędnych do ich produkcji — sami sobie jako społeczności tworzymy 
ograniczenia rozwojowe. 


Brak odpowiedniej strategii powoduje, że stajemy się zakładnikami rozwoju 
gospodarczego, degradacji środowiska naturalnego, marnotrawienia cennych zasobów 
naturalnych czy produkcji dóbr o określonym terminie przydatności, ponieważ musimy 
produkować i sprzedawać coraz więcej i więcej, żeby zagwarantować zysk finansowy 

i zatrudnienie. Na dłuższą metę to droga donikąd. 


Wartością nadrzędną powinien być rozwój całej cywilizacji i jej dobrostan, ponieważ 
to zwyczajnie jest racjonalne i najbardziej wszystkim się opłaca — co najistotniejsze — 
również długoterminowo. Jeśli postawimy sprawę w ten sposób, to można zauważyć, 
że wszystkim wymienionym trzem porządkom społeczno-gospodarczym jest bliżej 

do siebie nawzajem niż do stanowiska, które skupia się na potencjale 
intelektualnym/naukowym w imię dobra oraz interesu wszystkich. 


Gospodarki koncentrujące się na samej produkcji dóbr, ich dystrybucji i zysku 
z ich sprzedaży, się siłą rzeczy nie będą zaangażowane w łatwą ich dostępność, 
bo to w oczywisty sposób będzie stało w sprzeczności z ich celem i interesem. 


Jako żywe istoty i „konsumenci” tlenu nie interesuje nas czy powietrze jest 
kapitalistyczne, komunistyczne, czy feudalne. Dla ludzi najważniejszą wartością jest 
sam fakt, że po prostu jest. Jest go na tyle dużo, że dla każdego starczy i na szczęście 
żaden z powyższych porządków społeczno-ekonomicznych, nie musi dzięki 

temu się angażować w jego dystrybucję. Taki stan rzeczy służy wszystkim, 

ponieważ możemy spokojnie egzystować. Nie musimy płacić za to, że je zużywamy 

w ramach kapitalistycznego biznesu, posiadającego na taką działalność koncesję. 

Nie ma także zakazu oddychania pełną piersią w ramach ideologicznej tyranii. 

I nie ma też żadnych ograniczeń z tytułu poddaństwa wobec feudała, który uzurpował 
sobie prawo do własności wszelkich dóbr naturalnych. 


Oczywiście powietrze jest przykładem dobra dostępnego w nieograniczonej ilości, które 
jest dla nas darem od natury, ale z drugiej strony symbolizuje prawdziwą, 
bezwarunkową wolność. Ten przykład jest tylko drogowskazem dla nas, w którą stronę 
możemy i powinniśmy zmierzać. Dla doraźnych zysków o wątpliwej jakości dla całego 
naszego gatunku nie warto podążać w stronę systemów, które przede wszystkim 
karmią same siebie. 


W interesie każdego z nas jak i całej społeczności jest korzystanie z największego atutu 
człowieka, jakim jest rozum w sposób skoordynowany, najbardziej efektywny 
i optymalny. 


Sylwester Fiet 


GOSPODARKA 
ZOPTYMALIZOWANA / MANIFEST GOSPODARKI ZOPTYMALIZOWANEJ


Model gospodarczy 
oparty na potencjale nauki 


Sylwester Fiet 


2023 




Spis treści


Rozdział 1
Gospodarka Zoptymalizowana jako model gospodarczy....................................3
1.1 Trzy poziomy gospodarki..........................................................3
1.2 Przykłady wykorzystania nauki w gospodarce.......................................4
1.3 Zaangażowanie sektora publicznego................................................6


Rozdział 2
Mechanizmy rynkowe i natura człowieka................................................7
2.1 Wolny rynek kontra działania intencjonalne.......................................7
2.2 Dysonans między ekonomią klasyczną i progresem..................................10


Rozdział 3
Synteza działalności gospodarczej i naukowej........................................12
3.1 Historyczne etapy tworzenia dobrostanu..........................................12
3.2 Kluczowa rola potencjału intelektualnego........................................14
3.3 Błędy poznawcze w ocenie status quo.............................................17
3.4 Wnioski i cele do realizacji....................................................20

Wykaz grafik........................................................................23

Aneks do Gospodarki Zoptymalizowanej / Manifestu Gospodarki Zoptymalizowanej........24



____________________


Gospodarka Zoptymalizowana / Manifest Gospodarki Zoptymalizowanej Strona 3

Rozdział 1 —- Gospodarka Zoptymalizowana jako model 
gospodarczy 


1.1 Trzy poziomy gospodarki 


Gospodarka ze względu na fundamentalną rolę dóbr materialnych, jaką odgrywają 
w życiu człowieka, zarówno w wymiarze indywidualnym, jak i społecznym, stanowi 
kluczowy element ludzkiej cywilizacji. 


Najistotniejszym ogniwem gospodarki nie są stosunki własnościowe, mimo że to one 

z przyczyn historycznych i ludzkiej natury wywołują największe emocje, a tym samym 
koncentrują na sobie największą uwagę, lecz szeroko pojęta strategia wytwarzania 
dóbr materialnych. 


Tymczasem gospodarka na przestrzeni dziejów stała się zakładnikiem stosunków 
własnościowych i związanych z nimi licznych, zideologizowanych sporów w kwestii 
systemów gospodarczych, (m.in. własność prywatna kontra własność państwowa) 
oraz ekonomii jako takiej, stając się często nieracjonalnym i nieefektywnym środkiem 
do celu, a czasem nawet celem samym w sobie, którym powinien być rozwój 
cywilizacji i dobrostan ludzkiego gatunku. 


To odpowiednia, czyli zoptymalizowana, a dzięki temu efektywna strategia 
wytwarzania dóbr oparta na potencjale intelektualnym, a ściślej na szeroko 
rozumianej nauce tj. działalności badawczo-rozwojowej, nowych 
technologiach i nakładach na te aspekty — ze szczególną rolą sektora 
publicznego w tym zakresie również w kontekście powstawania nowych 
podmiotów gospodarczych — oraz uwzględniająca racjonalizm, potrzeby 
społeczne, dostępność zasobów naturalnych, uwarunkowania środowiska 
naturalnego czy wreszcie samą jakość wytwarzanych dóbr, powinna być 
głównym kołem zamachowym i kluczem do osiągania dobrostanu i sukcesu 
cywilizacyjnego. To na tym poziomie/etapie gospodarki (POZIOM II na poniższej 
grafice) znajdują się największe możliwości. 



____________________


Gospodarka Zoptymalizowana / Manifest Gospodarki Zoptymalizowanej Strona 4 


Grafika 1 — Trzy poziomy/etapy gospodarki 

Link do grafiki 1 w formacie PNG:
https://ia800702.us.archive.org/31/items/grafika-1-trzy-poziomy-gospodarki-gospodarka-zoptymalizowana_202501/grafika-1-trzy-poziomy-gospodarki-gospodarka-zoptymalizowana.png

Link do grafiki 1 w formacie SVG:
https://ia902300.us.archive.org/17/items/grafika-1-trzy-poziomy-gospodarki-gospodarka-zoptymalizowana/grafika-1-trzy-poziomy-gospodarki-gospodarka-zoptymalizowana.svg

Tekstowy opis grafiki 1:
(Grafika 1 — Trzy poziomy/etapy gospodarki)

————
————

POZIOM III
System dystrybucji dóbr materialnych | Gospodarka feudalna | Gospodarka kapitalistyczna | Gospodarka socjalistyczna

——

POZIOM II
Strategia wytwarzania dóbr materialnych | Zoptymalizowane wytwarzanie dóbr materialnych uwzględniające ich jakość, potrzeby społeczne i ogólny rozwój cywilizacyjny przy zmaksymalizowanym zaangażowaniu potencjału intelektualnego    

——

POZIOM I
Zdolność wytwarzania dóbr materialnych | Umiejętność przetwarzania zasobów naturalnych na dobra materialne

==

Podstawowe poziomy/etapy gospodarki będącej kluczowym elementem rozwoju cywilizacji człowieka




Zaangażowanie państwa w tego typu procesy jest istotne nie tylko z punktu widzenia 
możliwości organizacyjnych i finansowych, ale również z racji potencjału 
instytucjonalnego, naukowego i edukacyjnego. Ważne jest jednak, żeby takie projekty 
były realizowane zarówno przez podmioty państwowe na poziomie centralnym 

i regionalnym, jak i prywatne, a także w ramach współpracy i partnerstwa publiczno- 
prywatnego. 


Od form współpracy przy realizacji tych przedsięwzięć istotniejsze jest wypracowanie 
odpowiedniej kultury w społeczeństwie oraz trwałych i dobrych standardów 
dotyczących symbiozy gospodarki z nauką, nienastawionych wyłącznie na szybką 
stopę zwrotu i doraźny zysk finansowy, lecz zmaksymalizowanie efektywności 

w osiąganiu ogólnych korzyści cywilizacyjnych. 


1.2 Przykłady wykorzystania nauki w gospodarce 


Gospodarka oparta na zdobyczach nauki nie jest abstrakcyjnym projektem, 

lecz sprawdzoną metodą m.in. w Korei Południowej, w której doszło do wielkiego 
skoku technologicznego i cywilizacyjnego dzięki zastosowaniu wielu innowacyjnych 
przedsięwzięć, zaimplementowanych do gospodarki tego kraju. Choć same metody 
użyte w tym przypadku mogą być przedmiotem dyskusji, to jednak co do zasady, 
Korea Południowa jest praktycznym przykładem, obrania właściwego kierunku. 



____________________


Gospodarka Zoptymalizowana / Manifest Gospodarki Zoptymalizowanej Strona 5 


Innym, bardzo namacalnym i symptomatycznym przykładem wymiernych korzyści 
płynących z bezpośredniego zastosowania procesów naukowych w gospodarce, 

na trwałe zmieniającym standard życia społeczeństw i każdego człowieka był Projekt 
Manhattan. Ten historyczny projekt w ogromnym stopniu wpłynął na rzeczywistość 
po Drugiej Wojnie Swiatowej, dając światu globalny pokój na wiele dziesięcioleci. 
Mimo częściowo destrukcyjnego charakteru przyczynił się również do dużego skoku 
technologicznego w cywilnej energetyce jądrowej i całym sektorze energetycznym, 
który ma trudny do przecenienia wpływ na efektywność całej gospodarki. 


Ten przykład doskonale uzmysławia, że sama gospodarka nie jest narzędziem 
gwarantującym najlepsze tempo rozwoju cywilizacyjnego, przy wykorzystaniu jedynie 
systemów rynkowych, mimo posiadanego przez człowieka niezbędnego do tego 
potencjału intelektualnego. Mechanizmy rynkowe same z siebie nie są w stanie 
dostrzec, a przede wszystkim zrealizować przedsięwzięć o takim potencjale. Proces 
wolnorynkowy z przyczyn obiektywnych i swoich naturalnych ograniczeń — w tym 
ograniczeń finansowych - funkcjonuje na podstawie prostego algorytmu prawa popytu 
ipodaży. Dlatego cechuje go dość ograniczony zakres i środowisko, 

w którym operuje. Zjawisko to nie dotyczy wyłącznie projektów na tak wielką skalę, 
ale również o większym stopniu złożoności, niż te, które obsługuje na co dzień. 


Za kolejny przykład może posłużyć Program Apollo, odpowiadający za lądowanie 
człowieka na Księżycu, który zaowocował powstaniem lub modernizacją wielu już 
istniejących technologii, a następnie wykorzystanych w różnych branżach. 


Poniższa grafika obrazuje przewagę inwestycji gospodarczych z wykorzystaniem bazy 
naukowej nad modelem klasycznym, nastawionym wyłącznie na szybką stopę zwrotu. 



____________________


Gospodarka Zoptymalizowana / Manifest Gospodarki Zoptymalizowanej Strona 6 


Grafika 2 — Porównanie dwóch modeli inwestycyjnych 

Link do grafiki 2 w formacie PNG:
https://ia800702.us.archive.org/31/items/grafika-1-trzy-poziomy-gospodarki-gospodarka-zoptymalizowana_202501/grafika-2-porownanie-dwoch-modeli-inwestycyjnych-gospodarka-zoptymalizowana.png

Link do grafiki 2 w formacie SVG:
https://ia802300.us.archive.org/17/items/grafika-1-trzy-poziomy-gospodarki-gospodarka-zoptymalizowana/grafika-2-porownanie-dwoch-modeli-inwestycyjnych-gospodarka-zoptymalizowana.svg

Tekstowy opis grafiki 2:
(Grafika 2 — Porównanie dwóch modeli inwestycyjnych)

————
————

Ogólne korzyści cywilizacyjne plus stopa zwrotu

——

Wykres klasycznego modelu inwestycyjnego (wykres w kolorze czarnym)

——

Wykres modelu inwestycyjnego opartego na potencjale naukowym (wykres w kolorze czerwonym)

——

Czas

==

Orientacyjne porównanie dwóch modeli inwestycyjnych za pomocą wykresów, przedstawiające osiągane korzyści w czasie




1.3 Zaangażowanie sektora publicznego 


Z całą pewnością przy konstruowaniu modelu opartego o rozwiązania naukowe, trzeba 
zachować odpowiedni balans między fundamentalną kwestią, jaką jest 
odpowiedzialność za dobro ogółu i sektor publiczny, a wolnością gospodarczą sektora 
prywatnego, przy jednoczesnym zachowaniu współpracy i dialogu wszystkich stron 
oraz kontroli społecznej nad tymi procesami w duchu demokracji i poszanowania praw 
człowieka w odniesieniu do jednostki i społeczeństwa. Potrzeba także rozwiązań 
systemowych i kompleksowych, służących sukcesywnemu zwiększaniu zaangażowania 
nauki w gospodarce w skali wielokrotnie większej niż ma to miejsce obecnie, 

jak również wielowymiarowego udziału sektora publicznego w tym zakresie. 


Własność publiczna i prywatna funkcjonują w dychotomii, wzajemnie się uzupełniając. 
Dobrze odzwierciedlają naturę ludzką, która potrzebuje różnych cech aktywności, 
również na poziomie behawioralnym, gdzie istnieje balans między działalnością stadną 
oraz indywidualną. Warto jednak mieć na uwadze fakt, że w coraz bardziej złożonym 
świecie, własność jako taka może przyjmować charakter wykraczający poza klasyczne 
modele. 


Poza elementem konkurencyjności równie istotnym jest element współpracy. 
Optymalnym rozwiązaniem jest, gdy synteza wszelkich rodzajów 
działalności, ostatecznie skutkuje nie ich kolizją, lecz synergią. 



____________________


Gospodarka Zoptymalizowana / Manifest Gospodarki Zoptymalizowanej Strona 7 


Wbrew intuicji, oprócz powodów stricte humanistycznych, taki model ma też bardzo 
wymierne i praktyczne uzasadnienie. Długoterminowo korzystny jest dla wszystkich, 
ponieważ świat, w którym funkcjonujemy, jest systemem naczyń połączonych 

z tendencją do pogłębiania się wszelkich współzależności, a nowe technologie 

i dokonania naukowe, rozprzestrzeniają się globalnie i trwale poprawiają standard 
życia. 


Należy pamiętać o tym, że wolność gospodarcza jest bardzo istotnym elementem 

w kontekście realizacji procesów twórczych i naukowych, dającą swobodę 

i niezależność w działaniu. Z drugiej strony, procesy inicjowane przez sektor publiczny 
lub partnerstwo publiczno-prywatne mogą gwarantować zwiększanie konkurencyjności 
w osiąganiu nie tylko lepszych wyników finansowych, ale przede wszystkim przez 
wymuszanie podnoszenia standardów i jakości uzyskiwanych efektów finalnych, 
przekładających się bezpośrednio na rozwój cywilizacyjny w całym jego spektrum, 

a tym samym na optymalny rozwój i dobrostan całej, ludzkiej populacji. 


Rozdział 2 — Mechanizmy rynkowe i natura człowieka 


2.1 Wolny rynek kontra działania intencjonalne 


Nieodłącznym, istotnym i naturalnym elementem gospodarki, niemal od zawsze jest 
wolny rynek, na którym dokonuje się wymiana dóbr za pomocą dobrowolnie 
zawieranych transakcji między zainteresowanymi stronami. 


Nie ulega też wątpliwości, że ten w istocie prosty algorytm oparty na prawie popytu 

i podaży odegrał wielką rolę w dziejach ludzkości i pozytywnie wpłynął na rozwój 
cywilizacji. Wolny rynek niesie ze sobą cenne wartości takie jak wolność, kreatywność, 
stymulowanie do przedsiębiorczości oraz wiele czynników motywacyjnych. Jednak jest 
przede wszystkim tym, czym uczynią go ludzie. 


Jak większość naturalnych mechanizmów obarczony jest wysokim stopniem 
inercyjności. Jego reaktywność, zwłaszcza w środowisku ludzkiego behawioryzmu, 
opartego na zupełnie innych prawach niż ten prosty algorytm, paradoksalnie sprawia, 
że jego naturalne pochodzenie, przestaje być wyłącznie zaletą. 


Aby uzmysłowić sobie ciężar gatunkowy implikacji wynikających z elementarnej 
różnicy dzielącej człowieka od reszty rzeczywistości, mimo że stanowi jej integralną 
część, wystarczy obserwacja porównawcza człowieka z pozostałym światem przyrody 
i zjawiskami lub całymi układami fizycznymi, zachodzącymi w naturze ze szczególnym 
uwzględnieniem ich fundamentalnego podziału na zachowania. 


Działanie intencjonalne człowieka jest kluczem do zrozumienia całego 
zagadnienia, ponieważ jest tym czynnikiem, które potrafi wywrócić wszelkie 
założenia i modele teoretyczne różnych mechanizmów z wolnym rynkiem 
włącznie. 



____________________


Gospodarka Zoptymalizowana / Manifest Gospodarki Zoptymalizowanej Strona 8 


Intencjonalność, którą cechuje wysoki stopień nieprzewidywalności i odporność 

na statystykę, oprócz zachowania ludzkiego, jest w zasadzie zjawiskiem 
niewystępującym w naturze. Ignorowanie tego fenomenu natury, choćby już 

z matematycznego punktu widzenia siłą rzeczy musi być brzemienne w skutkach 

i często staje się praprzyczyną późniejszych nieporozumień. Może być nawet źródłem 
efektu domina wielu błędów poznawczych, m.in. w dziedzinach zajmujących się 
ekonomią. 


Opisywanych tu zagadnień nie należy łączyć i mylić z pojęciem entropii, która 

w naturze równoważy stany uporządkowane. Procesy gospodarcze i interakcje 
człowieka z nimi są zjawiskami lokalnymi, nacechowanymi bardzo 
niereprezentatywnymi właściwościami i relacjami w odniesieniu do ogólnego ujęcia 
prawa entropii, jak również związanej z nią drugiej zasady termodynamiki. 


Zachowanie człowieka oparte na działaniu intencjonalnym jest w zasadzie 
przeciwieństwem zachowania innych układów, które cechuje spontaniczność i brak 
uporządkowania, czy zwyczajna losowość zdarzeń. Ponadto występuje wiele 
bagatelizowanych, ale fundamentalnych elementów odróżniających zachowania 
ludzkie od świata zwierząt, choć pewne podobieństwa kuszą nas do czynienia z nim 
porównań. 


Nieco upraszczając, świat zwierząt funkcjonuje dzięki instynktom, które można 
porównać do mniej lub bardziej złożonych, lecz w miarę przewidywalnych algorytmów. 
Działalność człowieka natomiast jest konglomeratem wielu złożonych elementów: 
logicznego myślenia, działań o wysokim stopniu uporządkowania, myślenia 
abstrakcyjnego, złożonych emocji i działań intencjonalnych, charakteryzujących się 

w swoim ogólnym trendzie wysokim współczynnikiem nieprzewidywalności. 


Są to czynniki na tyle diametralnie różniące nas od reszty organizmów, że swoimi 
cechami i konsekwencjami wykraczają daleko poza kryteria stricte biologiczne, 
odciskając swoje piętno znacznie mocniej, niż można by przypuszczać, 

bo aż na poziomie układów fizycznych. 


To dlatego człowiek tak szybko ewoluuje w swoich zachowaniach w odróżnieniu 

od zwierząt, we wszystkich sferach życia. Domena gospodarki nie stanowi tu żadnego 
wyjątku. W odróżnieniu od świata zwierząt nie opiera się wyłącznie na prawie 
naturalnym, ale funkcjonuje również w środowisku prawa stanowionego, co w świecie 
przyrody i zachowań gatunków stadnych jest zjawiskiem bezprecedensowym. 


To ważna informacja, wiele mówiąca nam o naturze ludzkiej, która na tyle mocno 
wyemancypowała się od reszty natury, że wytworzyła coś na wzór własnego systemu 
operacyjnego. Nie dotyczy to tylko prawa, lecz całości ludzkiej aktywności. 

Ludzka natura okazała się tak złożona, że naturalne mechanizmy już nie wystarczały 
i człowiek został zmuszony do wytworzenia nowych ram dla swojego gatunku, 
obejmujących jego funkcjonowanie w rzeczywistości. Co więcej, inne naturalne 
mechanizmy, w tym wolny rynek, mogły funkcjonować lepiej właśnie dzięki prawu 
stanowionemu. 


Skoro w domenie prawa, to naturalne musiało uznać prymat prawa stanowionego, 
przez analogię uzasadnionym staje się twierdzenie, że w zakresie działalności 
gospodarczej musi być podobnie. Okazało się, że środowisko człowieka, cechujące się 
zachowaniem intencjonalnym, reaktywny mechanizm prawa popytu i podaży może 
stać się negatywnym narzędziem w rękach świadomej istoty. Dlatego musi 
funkcjonować na podstawie prawa stanowionego, a zatem mechanizmu pozbawionego 
cech reaktywnych. 



____________________


Gospodarka Zoptymalizowana / Manifest Gospodarki Zoptymalizowanej Strona 9 


W konsekwencji oczywistym faktem powinien być wniosek, że człowiek musi dążyć 
także do wypracowania samych mechanizmów gospodarczych o takim stopniu 
złożoności w swojej strukturze i adekwatnych standardach, aby dostosować 

je do wysokiego stopnia złożoności środowiska, które ma obsługiwać. 


W coraz bardziej złożonym, ale i zglobalizowanym świecie staje się jasne, 

iż gospodarka jest systemem naczyń połączonych, oddziaływających coraz mocniej 
na siebie, zwłaszcza że obsługuje środowisko zamknięte, jakim jest nasza planeta. 
Można stwierdzić, że zaczyna interferować sama ze sobą, ponieważ wyczerpuje się 
w naturalny sposób jej różnorodność właścicielska poszczególnych podmiotów 
gospodarczych oraz nowe obszary ekspansji rynku. Traci na tym również 
konkurencyjność. 


Poza tym można zaobserwować pewne procesy autodestrukcyjne, nastawione 
wyłącznie na cele komercyjne, niemające nic wspólnego z zaspokajaniem potrzeb 
społecznych. Wywierane są naciski na klasę polityczną w celu delegalizacji różnych 
aspektów naszego życia pod pretekstem troski o zdrowie ludzi czy ochronę środowiska 
tylko po to, aby tworzyć przestrzeń dla nowych inwestycji. Choć patologiczny, jest 

to jednocześnie naturalny proces wielu podmiotów, kierujących się według zasady 
działania po linii najmniejszego oporu i kosztów ekonomicznych. W pewnym stopniu 

w swojej strukturze przypomina choroby autoimmunologiczne. 


Zjawisko to jest dodatkowo wzmacniane przez naturalny proces, trwający od wielu 
dekad, a nawet pokoleń, powiększania kapitału i powstawania coraz większych 
podmiotów, aż po rozmiary obecnych gigantów korporacyjnych. Nietrudno zauważyć, 
że to, co miało niegdyś służyć konkurencyjności, dziś paradoksalnie przyczynia się 
do trendów monopolizujących rynek. Kolejnym paradoksem jest fakt, że to, co dzięki 
wolnemu rynkowi miało regulować się automatycznie, musiało być korygowane przy 
pomocy instytucji antymonopolowych, a więc przez interwencjonizm państwowy. 


Mimo działań antymonopolowych rynek przejawia naturalną tendencję 

do powstawania wielkich podmiotów, a w niektórych branżach wręcz karteli. 

Przy pomocy legislacji można tworzyć coraz więcej zakazów antymonopolowych, lecz 
ludzka kreatywność w taki czy innym sposób będzie w stanie je omijać. 

Zjawiska te, w ludzkim środowisku są nieuchronne, ponieważ człowiek jako istota 
działająca intencjonalnie i świadomie, a więc działająca aktywnie, zawsze osiągnie 
przewagę nad prostym i reaktywnym algorytmem prawa popytu i podaży. Te procesy 
rozstrzygają się nie tyle na poziomie ekonomicznym, społecznym czy biologicznym, ile 
na bardziej elementarnym — na poziomie układów fizycznych, dających się opisać 
językiem matematyki. 


Poniższa grafika przedstawia różnicę między zdarzeniami następującymi losowo 
a działaniem intencjonalnym, charakterystycznym dla człowieka. 



____________________


Gospodarka Zoptymalizowana / Manifest Gospodarki Zoptymalizowanej Strona 10 


Grafika 3 — Porównanie dwóch układów 

Link do grafiki 3 w formacie PNG:
https://ia800702.us.archive.org/31/items/grafika-1-trzy-poziomy-gospodarki-gospodarka-zoptymalizowana_202501/grafika-3-porownanie-dwoch-ukladow-gospodarka-zoptymalizowana.png

Link do grafiki 3 w formacie SVG:
https://ia902300.us.archive.org/17/items/grafika-1-trzy-poziomy-gospodarki-gospodarka-zoptymalizowana/grafika-3-porownanie-dwoch-ukladow-gospodarka-zoptymalizowana.svg

Tekstowy opis grafiki 3:
(Grafika 3 — Porównanie dwóch układów)

————
————

PLANSZA A | PLANSZA B

——

PLANSZA A przedstawia układ losowo wygenerowanego rozkładu 16 kół na planszy składającej się ze 100 pól. Taki układ statystycznie charakteryzuje się równomiernym rozmieszczeniem kół na planszy, a także podobną liczbą kół w każdej jej ćwiartce. Przez tę równomierność w swoim ogólnym trendzie jest znacznie bardziej przewidywalny niż układ intencjonalny widoczny na PLANSZY B.    

==

Porównanie układu losowego z układem intencjonalnym, charakterystycznym dla człowieka




W bardzo podobny sposób intencjonalne działanie człowieka kształtuje procesy 
związane z finansową stroną gospodarki i wszechobecnym paradygmatem zysku 
finansowego, głównie opartego na szybkiej stopie zwrotu. 


Przed wiekami, gdy rola nauki i jej wpływ na rozwój gospodarczy i cywilizacyjny był 
mocno ograniczony, nie mało to tak dużego znaczenia, jakie ma dziś. W czasach 
nowożytnych rola nauki w gospodarce zaczęła szybko wzrastać. W pewnym okresie jej 
wpływ na zysk finansowy stał się istotnie znaczący. 


2.2 Dysonans między ekonomią klasyczną i progresem 


Tak jak w wielu układach, w których cele różnych elementów większej całości czasami 
przestają być ze sobą zbieżne, tak i tu okazało się, że paradoksalnie rozwój nauki 
może stanąć na drodze głównemu imperatywowi gospodarki, jakim jest zysk 
finansowy. Co więcej, może zagrozić całym branżom. W ten sposób został osiągnięty 
punkt zwrotny, w którym gospodarka zaczęła żyć własnym życiem. Sukcesywnie 
przestawała odgrywać rolę głównego motoru napędowego cywilizacji, dostrzegając 

w nauce groźną dla siebie konkurencję. 


Od tej pory to nauka stała się synonimem rozwoju i bezpośrednim narzędziem 
do uzyskiwania szeroko rozumianego dobrobytu człowieka oraz głównym sposobem 
na osiąganie ogólnych korzyści bezwzględnych w makroskali, czyli na tyle 



____________________


Gospodarka Zoptymalizowana / Manifest Gospodarki Zoptymalizowanej Strona 11 


uniwersalnych, że istotnych z punktu widzenia interesu każdej jednostki — nowe 
technologie, lekarstwa, szczepionki itp. Ekonomia natomiast zaczęła być przede 
wszystkim źródłem dostarczania korzyści względnych, tzn. głównie profitów 
szacowanych w relacjach danej osoby czy podmiotu gospodarczego do innych osób 
i podmiotów — mierzonych przede wszystkim kryteriami zysków finansowych. 


Procesy gospodarcze oczywiście nadal wspierają te naukowe, przyczyniając się 

do ogólnego rozwoju cywilizacyjnego, o ile nie kolidują z głównym priorytetem tych 
pierwszych — zyskiem finansowym. Z tego powodu tak bardzo istotna jest zmiana 
paradygmatu przez zastąpienie imperatywu ekonomicznego naukowym. 


Ekonomia finansowa jest dobrym przykładem tego, jak gospodarka pozostawiona 

w dużej mierze mechanizmom spontanicznym, zaczyna dzielić się wewnętrznie 

na różne frakcje, tworząc dodatkowo wewnętrzne, strukturalne sprzeczności 

i szkodliwe procesy. Nie tylko społecznie, ale także w wymiarze gospodarczym. 
Często słyszymy krytykę pod adresem ekonomii finansowej, która wyemancypowała 
się z procesów gospodarczych do tego stopnia, że stała się nową branżą gospodarki, 
mimo iż sama de facto nie produkuje żadnych dóbr. Sprawia wrażenie nowotworu 
powstałego dzięki organizmowi, na którym pasożytuje. 


Jednak wraz z krytyką nie idzie w parze pogłębiona refleksja, że jest to tak naprawdę 
proces naturalny klasycznego modelu gospodarczego, wykorzystujący jego inercyjny 
charakter. Uwagi zazwyczaj sprowadzają się do krytyki etycznych postaw innych ludzi 
lub klasy politycznej, przy bezkrytycznym stosunku do samej natury modelu. 

Po części jest to zapewne typowa prawidłowość psychologiczna, charakteryzująca się 
traktowaniem przez człowieka status quo z odpowiednio długim stażem, jako stanu 
naturalnego. Mechanizmy funkcjonujące odpowiednio długo w środowisku człowieka 
ulegają naturalnej aksjomatyzacji, stając się odpornymi nie tylko na ich 
kontestowanie, ale nawet na pogłębioną analizę. 


Podobne procesy tworzą się w całej gospodarce mocno opartej na mechanizmie 
inercyjnym. Cały układ zaczyna funkcjonować w sposób autonomiczny, podlegając 
spontanicznym procesom, niekoniecznie zawsze korzystnym dla człowieka. 

To, co miało być źródłem wielu rozwiązań dla człowieka, staje się jego pułapką 

i zaczyna być nieskrępowaną wolnością dla samego układu oraz często 
towarzyszących mu patologicznych zjawisk. 


Wygenerowane, szkodliwe społecznie zjawiska w procesach wolnorynkowych 
najczęściej stają się wyzwaniem dla rządów państw. Władze centralne w celu ich 
eliminowania lub niwelowania, zmuszone zostają do wdrażania różnych regulacji, 

a te z kolei kolidują z zasadami wolnorynkowymi. W ten sposób powstaje negatywne 
sprzężenie zwrotne, z którego nie ma dobrego wyjścia. 


Wszelkie kompromisy w tym obszarze zazwyczaj stają się jedynie doraźnymi 
półśrodkami. Między jednym i drugim elementem — wolnym rynkiem i regulacjami — 
nie ma dobrej synergii, ponieważ są to procesy ze sobą niekompatybilne. 

Pierwszy element jest procesem spontanicznym i chaotycznym, natomiast naturę 
drugiego cechuje wysoki stopień uporządkowania. Najgorsze jest jednak 

to, że niekompatybilność i nierzadko odmienność celów ich obu, nie objawia się 
jedynie brakiem współpracy, lecz wzajemną kolizją. 


Rozwiązania stawiające na systemowe wykorzystanie potencjału naukowego, są tymi, 
które w dużym stopniu przyczynią się do sukcesywnego niwelowania opisywanego 
konfliktu. Z upływem czasu mogą tę dysharmonię wyeliminować, zastępując 

te zjawiska własnymi procesami z pozytywnym dla wszystkich skutkiem. 



____________________


Gospodarka Zoptymalizowana / Manifest Gospodarki Zoptymalizowanej Strona 12 


Potencjał naukowy z racji swojej uniwersalnej natury może łączyć ze sobą elementy 
twórcze z uporządkowanymii. 


Element naukowy pozwoli uwolnić się od niestabilnego charakteru procesów 
gospodarczych, funkcjonujących w mocno inercyjnym środowisku. Nie chodzi 

o permanentną kontrolę człowieka nad wszystkimi procesami, lecz o elementarną 
sprawczość ludzkich działań związanych z szeroko rozumianym rozwojem, wspartą 
stabilnością, racjonalnym stopniem uporządkowania i wzrostem jej efektywności. 


Rozdział 3 — Synteza działalności gospodarczej i naukowej 


3.1 Historyczne etapy tworzenia dobrostanu 


Od czasów prehistorycznych człowiek parał się różnego rodzaju działalnościami, 
mającymi na celu poprawę swojej sytuacji materialnej i ogólnego dobrostanu. 

W różnych epokach funkcjonowały różne działalności jako główne lub towarzyszące, 
poczynając od społeczeństwa zbieracko-łowieckiego przez rolnictwo, do epoki, 

w której wraz z rozwojem cywilizacji rozkwitł handel, aż po czasy nowożytne 

z rewolucją przemysłową i powszechną industrializacją. Wspólną ich cechą jest 
szeroko pojęta gospodarka i zarządzanie zasobami naturalnymi. 


Każda z tych epok odcisnęła swoje piętno na ludzkiej cywilizacji. Jedne zrobiły 
to mniej, inne w większym stopniu. Niektóre działalności zostały zastąpione drugimi, 
a jeszcze inne pozostały z nami do dziś. 


Jeśli dokonamy analizy czasów dzisiejszych i przyjrzymy się ludzkiej 
działalności, jej cechom, nawykom, sferze mentalnej, stawianym priorytetom 
mającym służyć poprawie naszego dobrostanu itp., zauważymy, że mentalnie 
jesteśmy mocno związani z paradygmatami działalności handlowej. Można 
zatem stwierdzić, że nadal znajdujemy się pod silnym wpływem kultury 
kupiectwa, będąc mniej lub bardziej świadomymi tego faktu. 


Z jednej strony świadomi jesteśmy potęgi nauki, ale z drugiej bardziej 
jesteśmy przywiązani do rozwiązań kupieckich, ponieważ głównie przez nie 
zostaliśmy ukształtowani. 


Kolejną wspólną cechą wymienionych działalności jest ich zawodność, 
przemijalność oraz fakt, że są zastępowane przez te o większym stopniu 
złożoności i zaangażowania potencjału intelektualnego. 

Dochodzimy do wniosku, że nie stanowią uniwersalnych rozwiązań, lecz 
są jedynie produktem naszego intelektu, reprezentującego pewien poziom 
w określonym czasie, podobnie jak cały rozwój cywilizacji. 


Tak jak w czasach przełomu między systemem feudalnym a kapitalizmem 
wolnorynkowym wielu ludziom ciężko było sobie uzmysłowić, że może istnieć jakiś 
lepszy porządek na świecie niż monarchia z jej hierarchiczną strukturą, tak i dziś 
wpadamy w analogiczną pułapkę poznawczą, aksjomatycznie uznając taki czy inny, 



____________________


Gospodarka Zoptymalizowana / Manifest Gospodarki Zoptymalizowanej Strona 13 


aktualny model za bezalternatywny i będący najlepszym z możliwych gwarantów 
dobrobytu i rozwoju cywilizacyjnego. 


Tymczasem mamy do czynienia z procesem odwrotnym, w którym główną rolę 
odgrywają nasze funkcje poznawcze. To one są źródłem dającym początek różnym 
epokom, porządkom społecznym, gospodarczym i politycznym, a co najistotniejsze 
technologicznym. 


Z historycznych przykładów możemy zaobserwować dość ścisłe korelacje między 
otwartością na procesy poznawcze: edukacyjne, odkrywcze czy związane z wymianą 
informacji między różnymi kręgami kulturowymi a szybszym rozwojem 
cywilizacyjnym. To m.in. wielkie odkrycia geograficzne z końca XV wieku stały się 
ogromnym impulsem rozwojowym i krokiem milowym w kierunku epoki renesansu 

i rozkwitu wielu dziedzin, w tym nauki, a następnie epoki oświecenia. 


Bardzo trudno jest wyobrazić sobie zmiany społeczne, filozoficzne, 
polityczne, gospodarcze, naukowe, technologiczne i przede wszystkim 
mentalne w epoce oświecenia bez wpływu epoki renesansu na rozwój 
Europy. To przede wszystkim dzięki temu związkowi przyczynowo- 
skutkowemu mogła powstać idea liberalizmu, kapitalizm wolnorynkowy, czy 
rewolucja przemysłowa. Ten związek przyczynowo-skutkowy jest 
nieporównywalnie istotniejszy niż bezpośrednia korelacja między 
kapitalizmem wolnorynkowym a rewolucją przemysłową. 


O ile naturalny jest związek między kapitalizmem wolnorynkowym 

a rewolucją przemysłową, o tyle bardziej znaczącym i koniecznym 
warunkiem do powstania ich obu i każdego z osobna była fundamentalna 
zmiana intelektualna, jaka dokonała się wcześniej w społeczeństwie 
europejskim i całym świecie zachodnim. 


Wolny rynek z czasów XVIII i XIX wieku nie powstał zatem w oderwaniu 
od rzeczywistości, lecz był naturalną konsekwencją wcześniejszych procesów. 


Różne formy kapitalizmu powstawały znacznie wcześniej, bo już w XIII i XIV wieku 
we Włoszech, a nawet w czasach starożytnych. Nie zanotowały jednak takiego 
rozwoju jak kapitalizm z XIX wieku z różnych przyczyn, ale przede wszystkim 

z powodu braku odpowiednio wysokiego poziomu technologicznego, który dzięki 
rozwojowi nauki mógł ziścić się dopiero pięćset lat później w postaci rewolucji 
przemysłowej. 


Dlatego głównej przyczyny i źródła szeroko rozumianego rozwoju oraz metod 

na tworzenie dobrobytu nie należy szukać w takim czyn innym systemie 
gospodarczym, lecz w naturalnych zdolnościach twórczych człowieka i stwarzaniu 
im optymalnych warunków do ich możliwie maksymalnego wykorzystywania. 
Oczywiście modele mogą różnić się skutecznością uwalniania ludzkiego potencjału 
intelektualnego, lecz co do zasady źródłem postępu pozostają funkcje poznawcze, 
którymi na drodze ewolucji obdarzyła nas natura. 


Kultura kupiecka została tak mocno zakorzeniona w ludzkiej świadomości, że nawet 
rywalizujące ze sobą ustroje gospodarcze w XX wieku — kapitalizm 

i socjalizm/komunizm — mimo wielu różnic, pozostawały pod silnym jej wpływem, 
opierając swoje doktryny na produkcji dóbr bez większej refleksji nad eksploatacją 
zasobów naturalnych, czynników środowiskowych, społecznych czy ogólną strategią 
ich wytwarzania w kontekście optymalizacji rozwoju cywilizacyjnego. W przypadku 



____________________


Gospodarka Zoptymalizowana / Manifest Gospodarki Zoptymalizowanej Strona 14 


państw komunistycznych rolę kupca/handlowca odgrywały ich autorytarne władze 
centralne. 


Jako gatunek mamy jednak skłonność do przeceniania status quo, które często 

w historii błędnie określaliśmy jak stan docelowy, a wręcz doskonały. 

Przyczyną takiego stanu rzeczy jest zapewne brak dostatecznych możliwości 
poznawczych i antycypacji poza własną epokę. Choć patrząc ze statystycznego punktu 
widzenia oraz doświadczeń historycznych, przekonanie o wyjątkowości swojej epoki 

i uniwersalności cech różnych elementów w niej występujących jest mało 
prawdopodobne i bardzo naiwne. 


Oczywiście nie zawsze nowe rozwiązania są tymi właściwymi. Przykłady z historii 

w postaci komunizmu czy faszyzmu najlepiej tego dowodzą. Jednak natura 
patologicznych przypadków dość szybko ujawnia swoje oblicze. Faszyzm będący 
karykaturą państwa i republikanizmu oraz komunizm jako karykatura wspólnoty, 
solidaryzmu społecznego i konstruktywnych postulatów socjalistycznych już w swoich 
początkach jawiły się jako zjawiska wzbudzające podejrzenia i grozę. Ich krwawe 
totalitaryzmy, brutalnie zwalczające wszelkie przejawy wolności, stały się ostatecznym 
tego potwierdzeniem. 


3.2 Kluczowa rola potencjału intelektualnego 


Jedyny element, wyróżniający się cechami uniwersalnymi, jaki możemy 
zaobserwować w tych procesach to ludzki intelekt. To właśnie funkcje 
poznawcze człowieka są prawdziwym motorem postępu, których jak dotąd 
nic innego nie jest w stanie zastąpić, a już na pewno nie ten prosty algorytm 
prawa popytu i podaży. Wnioski z historii należy wyciągać, nie mniej obecnie, 
to nauka powinna być naszym naturalnym wyborem jako środkiem 

w osiąganiu wyznaczanych celów, zwłaszcza że dotychczasowe w postaci 
gospodarki klasycznej coraz częściej zaczynają zawodzić i generować 
negatywne zjawiska. 


Naturalnie patologiczne mechanizmy gospodarcze mają wpływ na bardzo praktyczne 
aspekty dotykające każdego z nas: używanie tańszych komponentów do produktów 
np. takich jak samochody kosztem bezpieczeństwa człowieka, planowane postarzanie 
produktów na masową skalę przez większość producentów, zmowy cenowe, czy 
masowa produkcja niezdrowej, wysoko przetworzonej żywności. Te przykłady to tylko 
kropla w morzu wszystkich zjawisk na rynku. Nie są to skrajne przypadki, lecz reguły 
stosowane przez podmioty gospodarcze. 


Istnieje wiele przykładów patologicznych zachowań na rynku, które są pochodną 
działań człowieka, ale przed którymi sam wolny rynek nie jest w stanie zapobiegać. 
Można wyobrazić sobie sytuację, gdzie kilku potężnych graczy na rynku, którzy 
teoretycznie powinni ze sobą konkurować, w rzeczywistości będą bardziej skłonni 
do cichej współpracy lub przynajmniej wzajemnej neutralności. 


Dzieje się tak, ponieważ ci gracze to ludzie — istoty świadome, intencjonalne, 
ograniczone własnym behawioryzmem, które dokonują kalkulacji. Mogą dojść 

do wniosku, że od pewnego momentu bardziej komfortowe będzie dla nich 
zachowanie swojej pozycji na rynku, a działanie asekuracyjne korzystniejsze, dające 
poczucie stabilności i bezpieczeństwa w przeciwieństwie do ryzykownej rywalizacji 

i związanej z nią niepewności. 



____________________


Gospodarka Zoptymalizowana / Manifest Gospodarki Zoptymalizowanej Strona 15 


Wejście nowych graczy na rynek w takiej sytuacji częściej kończy się na teoretycznych 
rozważaniach niż praktyce. Czasem podawane są przykłady nowych potężnych firm 
m.in. w branży informatycznej, które jeszcze niedawno były nieliczącymi się 
podmiotami. Zapomina się jednocześnie, że domena informatyczna jest relatywnie 
młodą branżą, a już została zdominowana przez nielicznych, co tylko potwierdza 
ogólną tendencję do monopolizacji na rynku. 


Wielkie podmioty gospodarcze wykorzystujące swoją pozycję i siłę na rynku, stają się 
również zagrożeniem dla szeroko pojętej wolności i demokracji. 


Można odnosić się krytycznie do tego stanu rzeczy lub spojrzeć realistycznie 

i stwierdzić, że jest to immanentna i naturalna cecha rynku, występująca w myśl 
zasady, że jeśli możliwe jest osiągnięcie celu nadrzędnego drogą najmniejszego 
oporu, to właśnie ta droga zostanie obrana. Można bronić i tłumaczyć takie procesy 
argumentami opłacalności ekonomicznej, a nawet korzyści społecznych, związanych 
z rynkiem pracy. Jednak zawsze będzie to tylko obrona nieracjonalnego status quo 
przy jednoczesnej ignorancji próby zastosowania jakiejkolwiek alternatywy. 


Zawsze większe zmiany przynoszą skutki uboczne i towarzyszące im niepokoje 
społeczne, ale nie możemy zatrzymać nieuchronnych procesów, na czele z robotyzacją 
i automatyzacją wielu branż. Nawet byłoby to szkodliwe. Natomiast unikanie 
rozwiązywania problemów już zawczasu, które i tak nastąpią, jest tym bardziej 
nieracjonalne. 


Takie zjawiska w szerszej skali powodują, że gospodarka w kontekście cywilizacyjnym 
robi dwa kroki do przodu i jeden do tyłu. Rzecz w tym, żeby wszystkie kroki były 
krokami wykonywanymi do przodu. 


Jeśli dokonamy porównania między modelem, w którym dany podmiot dokonuje 
inwestycji z większym zaangażowaniem potencjału naukowego w rozwój 

np. medycyny, zamiast inwestycji ukierunkowanej na szybką stopę zwrotu, 
najczęściej okaże się, że ten pierwszy model inwestycyjny będzie dla niego 
długoterminowo korzystniejszy. Istotnym czynnikiem stanie się także wiarygodność 
podmiotu. Ceną będzie dłuższy czas oczekiwania na efekt finalny, lecz premia 
wynikająca z wykorzystania rozwiązań naukowych przyniesie nieproporcjonalnie 
większe korzyści ekonomiczne, ale też cywilizacyjne w porównaniu z modelem 
klasycznym. 


Wartości płynące z takiego modelu, również na szerszą skalę, okażą się tym bardziej 
nieproporcjonalnie większe dla wszystkich, niż w modelu tradycyjnym, im bardziej 
będą wdrażane masowo i w wielu domenach jednocześnie. Czynnik naukowy jest 
wielokrotnie efektywniejszym środkiem dochodzenia do rozwiązań bardziej 
zaawansowanych i satysfakcjonujących oraz ogólnego dobrostanu we wszystkich 
aspektach naszego życia niż model tradycyjny, celujący niemal wyłącznie w zysk 
finansowy. 


Model gospodarczy wspierany przez osiągnięcia nauki jest na tyle efektywny, 

że w ostatecznym rozrachunku okaże się korzystniejszy nawet z punktu widzenia 
zamożnych jednostek, ponieważ podnoszona jakość ludzkiej egzystencji w makroskali, 
swoją wartością przewyższy tę, osiąganą metodami klasycznymi oraz przy pomocy 
inżynierii finansowej przez wielkich graczy rynkowych. 


Nietrudno wyobrazić sobie wiele tego typu przykładów, w których np. nowo 
opracowany lek na nieuleczalną dotąd chorobę, ogólny poziom medycyny, nowe 
technologie ułatwiające komfort życia, czy produkcja zdrowej żywności i ogólny wzrost 



____________________


Gospodarka Zoptymalizowana / Manifest Gospodarki Zoptymalizowanej Strona 16 


jakości życia z wykorzystaniem modelu wspieranego nauką, będzie nieporównanie 
bardziej istotny dla tych osób, niż zdobyte fortuny finansowe, za które można nabyć 
dobra, lecz o ograniczonych możliwościach i jakości. 


Szybka stopa zwrotu i związane z klasycznym modelem kultura, kwestie mentalne 

i podejmowane decyzje biznesowe, mimo iż krótkowzroczne, mogą wydawać się 
atrakcyjniejsze i bezpieczniejsze w realizacji przedsięwzięć gospodarczych. Dużo więc 
zależy od sukcesywnego wdrażania kompleksowych rozwiązań systemowych, 
ustawowych regulacji prawnych — m.in. liberalizacji prawa patentowego — kwestii 
socjalnych, całych mechanizmów aktywizujących, motywacyjnych i pomocowych 

ze strony sektora publicznego na wszystkich jego szczeblach. 


Wskazana jest również wielowymiarowa współpraca na poziomie międzynarodowym, 
uwzględniająca jednocześnie poszanowanie suwerennych decyzji wszystkich 
podmiotów politycznych. 


Potrzebny jest poważny udział sektora publicznego w tych procesach, zarówno 

od strony bazy naukowej, logistycznej, jak i wielu działalności gospodarczych 

o charakterze kompleksowym, łączącym wiele branż. Potrzeba wreszcie sporo pracy 
informacyjnej, organizacyjnej, a także edukacyjnej nad kulturą wykorzystywania 
potencjału naukowego i wieloma aspektami socjologicznymi w tym obszarze. 


Przy okazji powstawania odpowiedniej bazy naukowej, szczególnie należy zadbać 

o tworzenie czynników motywacyjnych. Oprócz różnych aspektów finansowych takich 
jak oferty preferencyjnych kredytów na tego typu działalność, czy opodatkowywanie 
wielkich podmiotów gospodarczych, trzeba tworzyć atrakcyjne warunki do lepszego 
jakościowo i szybszego rozwoju karier zawodowych kadry naukowej. 


Działalność sektora publicznego, przy współpracy z podmiotami prywatnymi, 
powinna stać się bardzo istotnym czynnikiem w postaci konkurencyjności 
wobec reszty rynku w wytwarzaniu dóbr i usług w kontekście ich wartości 
cywilizacyjnych, a nie wyłącznie komercyjnych. Z upływem czasu projekty 
oparte na dokonaniach naukowych dzięki swojej efektywności zaczną 
kompensować również koszty inwestycyjne, związane z wolniejszą stopą 
zwrotu i problemami charakterystycznymi dla procesów będących 

na początkowym etapie swojego rozwoju, w porównaniu z modelem 
klasycznym. 


Przy odpowiedniej organizacji i synergii różnych działalności gospodarczych 
z bazą naukową, przedsięwzięcia te będą w stanie coraz szybciej pozytywnie 
rozwiązywać kwestie związane z finansowaniem własnego, stałego rozwoju. 


W bardzo wielu przypadkach nie tyle konkretna kwota przeznaczona na inwestycje 
ma znaczenie, ile zastosowana metodologia. Bardzo istotną kwestią jest to, aby 
optymalnie korzystać z czynnika twórczego, a nie tylko odtwórczego, którym 
dysponuje człowiek, a w działaniu ilość zastępować jakością. To w końcu rozum jest 
największym atrybutem naszego gatunku, nieprzypadkowo nazwanego przez nas 
samych Homo Sapiens, co tym mocniej powinno obligować ludzkość do efektywnego 
wykorzystywania go. 


Na takim modelu lepiej skorzysta zarówno jednostka, jak i ogół, w całym 
spektrum jakości życia. Przemawia za tym racjonalizm, wynikający 

z efektywności rozwiązań naukowych oraz stabilność wynikająca z bardziej 
uporządkowanej natury tego modelu. 



____________________


Gospodarka Zoptymalizowana / Manifest Gospodarki Zoptymalizowanej Strona 17 


Poniższa grafika orientacyjnie ukazuje jak na przestrzeni wieków nauka dzięki 
naturalnym funkcjom poznawczym człowieka, obok działalności stricte gospodarczej, 
zyskiwała coraz większy wpływ na rozwój cywilizacji w ostatnim tysiącleciu. 


Grafika 4 — Wpływ gospodarki i nauki na rozwój cywilizacji 

Link do grafiki 4 w formacie PNG:
https://ia800702.us.archive.org/31/items/grafika-1-trzy-poziomy-gospodarki-gospodarka-zoptymalizowana_202501/grafika-4-wplyw-gospodarki-i-nauki-na-rozwoj-cywilizacji-gospodarka-zoptymalizowana.png

Link do grafiki 4 w formacie SVG:
https://ia802300.us.archive.org/17/items/grafika-1-trzy-poziomy-gospodarki-gospodarka-zoptymalizowana/grafika-4-wplyw-gospodarki-i-nauki-na-rozwoj-cywilizacji-gospodarka-zoptymalizowana.svg

Tekstowy opis grafiki 4:
(Grafika 4 — Wpływ gospodarki i nauki na rozwój cywilizacji)

————
————

Wykres przedstawiający wpływ działalności gospodarczej na rozwój cywilizacji (wykres w kolorze czarnym)

——

Wykres przedstawiający wpływ nauki na rozwój cywilizacji (wykres w kolorze czerwonym)

——

1000   1100   1200   1300   1400   1500   1600   1700   1800   1900   2000

==

Orientacyjne wykresy przedstawiające wpływ działalności gospodarczej oraz nauki na rozwój cywilizacji w ostatnim tysiącleciu




3.3 Błędy poznawcze w ocenie status quo 


Wytwarzanie wartości dodanej w procesach gospodarczych daje poczucie ciągłego 
postępu, przysłaniając potężne możliwości człowieka, jakie może już obecnie osiągać 
dzięki procesom twórczym, którym nie stwarza się wystarczająco dobrych warunków 
dla wykorzystania ich całego potencjału. Gospodarka oparta na zmaksymalizowaniu 
tego potencjału oraz zastosowaniu rozwiązań systemowych w tym zakresie stworzy 
zupełnie nową jakość. 


Jednym z problemów stojących na drodze dostrzeżenia tych możliwości jest 
ograniczona ludzka percepcja. Czas życia człowieka jest na tyle relatywnie krótki, 
że nie zauważa on procesów, które cały czas zachodzą. Przynajmniej nie w takim 
stopniu, na jaki one zasługują, błędnie oceniając wiele mechanizmów jako 
niezmiennych i uniwersalnych, tak jakby miały charakter liniowy. 



____________________


Gospodarka Zoptymalizowana / Manifest Gospodarki Zoptymalizowanej Strona 18 


Zazwyczaj ludzką uwagę przyciągają pojedyncze elementy, należące do większej 
całości. Jeżeli lokalnie przynoszą korzyści, istnieje małe prawdopodobieństwo, że będą 
stanowić impuls do głębszej analizy ich natury czy syntezy. Wręcz przeciwnie, będą 
umacniać nawyki i utwierdzać w przekonaniu, że nie ma dla nich lepszych alternatyw. 


Można porównać tę sytuację do problemu związanego z obserwacją krzywizny Ziemi. 
Nikt nie zwraca na taki fakt uwagi, zwłaszcza że w skali, której funkcjonujemy, jest 
ona niezauważalna. Mimo to zdajemy sobie sprawę z faktu, jak istotny jest to czynnik, 
umożliwiający w ogóle naszą egzystencję. Ludzka percepcja przypomina sytuację 

z dwiema prostymi i minimalnym kątem nachylenia między nimi, który lokalnie nie 
będzie wzbudzać zainteresowania. 


Taki stan rzeczy będzie wytwarzać w nas fałszywe poczucie zgodności teoretycznych 
założeń z praktyką. Jednak tylko do czasu, aż w końcu konsekwencje związane 

ze skalą globalną zaczną mocno dawać znać o sobie. Analogiczna sytuacja dotyczy 
ludzkiej percepcji, nawyków i złudzeń, związanych z klasycznymi procesami 
gospodarczymi. W tym przypadku uświadomienie sobie istotnych niezgodności może 
być dość długim procesem. 


Tymczasem procesy dotyczące możliwości świata nauki, nie tylko zachodzą 
w szybkim tempie, ale postępują w sposób wykładniczy, zwiększając swoją 
ciągle niewykorzystywaną wartość. 


Zdecydowana większość negatywnych procesów, jakie pojawiły się w gospodarce, 
to była nieuchronna kolej rzeczy i wbrew powszechnej opinii okazało się, 

że nadrzędnym celem gospodarki tak naprawdę nigdy nie było osiąganie ogólnego 
dobrobytu dla całej populacji, lecz zysk finansowy konkretnego podmiotu, najlepiej 
z szybką stopą zwrotu. Cel osiągania ogólnego dobrobytu siłą rzeczy był i nadal jest 
jedynie celem towarzyszącym. 


Choć w takich przypadkach duży procent populacji wciąż może być przekonany, 

że jest inaczej, a przez siłę nawyku i sugestii przechodzić przez swoisty proces 
wyparcia, to w końcu wcześniej lub później musi dotrzeć do ludzkiej świadomości 
pewien logiczny fakt: droga między zamierzeniem (postawionym celem) 

a osiągnięciem celu o możliwie najlepszej jakości, jest tym efektywniejsza 
i krótsza, im mniej znajduje się na niej elementów pośrednich. 


Ta uniwersalna zasada obowiązuje również we wszystkich procesach gospodarczych, 
dotyczących m.in. całego procesu powstawania dóbr materialnych/produktów. 

W klasycznym modelu gospodarczym ten pośredni element jest obarczony celem 
nadrzędnym w formie zysku finansowego, który może, ale nie musi być ściśle 
skorelowany z optymalnym osiągnięciem celu. Co więcej, może być nawet z nim 
sprzeczny. 


Najlepiej, gdy elementów pośrednich nie ma w ogóle, co obrazuje poniższa grafika. 



____________________


Gospodarka Zoptymalizowana / Manifest Gospodarki Zoptymalizowanej Strona 19 


Grafika 5 — Proces z elementem pośrednim i bez elementu pośredniego 

Link do grafiki 5 w formacie PNG:
https://ia800702.us.archive.org/31/items/grafika-1-trzy-poziomy-gospodarki-gospodarka-zoptymalizowana_202501/grafika-5-proces-z-elementem-posrednim-i-bez-elementu-posredniego-gospodarka-zoptymalizowana.png

Link do grafiki 5 w formacie SVG:
https://ia802300.us.archive.org/17/items/grafika-1-trzy-poziomy-gospodarki-gospodarka-zoptymalizowana/grafika-5-proces-z-elementem-posrednim-i-bez-elementu-posredniego-gospodarka-zoptymalizowana.svg

Tekstowy opis grafiki 5:
(Grafika 5 — Proces z elementem pośrednim i bez elementu pośredniego)

————
————

Zamierzenie | Element pośredni mogący m.in. modyfikować charakter motywacji w przebiegającym procesie, a tym samym wpływać na jakość osiąganego celu | Cel    

——

Zamierzenie | Cel

==

Różnica między procesem z elementem pośrednim a procesem nieposiadającym tego elementu




Im coraz większymi narzędziami — podmiotami gospodarczymi — dysponuje człowiek, 
tym mechanizmy zaradcze naturalnie przypisane wolnemu rynkowi stają się coraz 
bardziej ograniczone. Dlatego przed wiekami, a nawet jeszcze paroma dekadami 
można było nie dostrzegać różnych zagrożeń. Mimo że mechanizm wolnego rynku jest 
niezmienny, to operuje w permanentnie zmieniającym się środowisku ludzkim, które 
uzyskuje w tempie wykładniczym coraz większą przewagę nad tym mechanizmem. 


Meritum zagadnienia nie leży więc w wolnym rynku jako takim, ale w braku chęci 
przyjęcia do wiadomości, że mechanizm ten w coraz mniejszym stopniu jest w stanie 
sprostać swojej roli w otaczającej go rzeczywistości. Podobnie jak w przypadku 
liczydła w epoce komputerów, problem nie leży w niepoprawności działania tego 
narzędzia, lecz w braku jego funkcjonalności i efektywności. 


Z drugiej strony, interwencjonizm zdobył złą sławę, podczas gdy w rzeczywistości nie 
jest niczym innym, jak intencjonalnym działaniem człowieka, które w zależności 

od kontekstu może być zjawiskiem zarówno pozytywnym, jak i negatywnym lub 
zwyczajnie neutralnym. I jako takie w oderwaniu od innych ludzkich działań nie 
stanowi konkretnego mechanizmu czy systemu. 



____________________


Gospodarka Zoptymalizowana / Manifest Gospodarki Zoptymalizowanej Strona 20 


3.4 Wnioski i cele do realizacji 


Jako istoty świadome w poczuciu odpowiedzialności za nas samych i cały nasz 
gatunek jesteśmy skazani w dużej mierze, a nawet w większości przypadków 

na działania intencjonalne, które potrzebują wypracowania szeregu 
zoptymalizowanych i efektywnie funkcjonujących procesów, postępowań i zachowań, 
także w domenie gospodarczej. Nie tylko tych, których bezpośrednim źródłem jest 
nasz intelekt, ale również zdobycze naukowe i technologiczne, jak np. sztuczna 
inteligencja. Potrzebne jest także wdrażanie rozwiązań o charakterze 
interdyscyplinarnym, nie tylko w odniesieniu do jednostki, ale też całych grup 
podmiotów gospodarczych, uzupełniających się wzajemnie i kooperujących ze sobą 
pod auspicjami jednego zarządu. 


Ze względu na charakter takiego modelu, nie można mówić o jakimś konkretnym 
kluczu, na którym miałby się on opierać. To z pewnością nie będzie konkretny 
mechanizm/algorytm, ale podobnie jak w przypadku prawa stanowionego, 
wypracowany cały zbiór aspektów prawnych, społecznych, socjologicznych czy 
motywacyjnych, wykorzystujących twórczą naturę człowieka, nieustannie 
poddawanych korektom, uwzględniających zmienny w czasie charakter środowiska 
człowieka. 


Schematy motywacji negatywnej są dość nieefektywne. Dowodem tego są haniebne 

i niehumanitarne przykłady z historii starożytnej i nowożytnej, wykorzystujące 
systemy niewolnicze. Mniej efektywne są również schematy oparte na działalności 
wyłącznie odtwórczej, od aktywności twórczej, ponieważ w przypadku tej drogiej 
mamy silną korelację z czynnikiem antropologicznym, charakterystycznym dla 
człowieka, związanym z funkcjami poznawczymi, dzięki którym zawdzięczamy w ogóle 
nasz sukces ewolucyjny. 


Człowiek na tym polu wykazuje szczególną i naturalną aktywność, nawet przy braku 
dodatkowych czynników motywacyjnych. Wzmocnienie dodatkowymi motywacjami 
przez wytworzenie odpowiednich warunków dla wykorzystania tych aktywności, 
zwłaszcza wśród jednostek intelektualnie wybitnych, ale także przeciętnych, tym 
bardziej przyczyni się do większych osiągnięć na polu naukowym, a tym samym 

do powstawania nowych technologii i efektywniejszej gospodarki. 


Wiele koncepcji, które wcześniej ludzkość odrzucała jako nierealne lub z powodów 
mentalnych, uprzedzeń kulturowych czy przyzwyczajeń, po pewnym czasie i tak 
zostawało wdrażanych w życie. Często z przymusu, a nie z dobrej woli. W taki sposób 
odnosiliśmy się m.in. do koncepcji powszechnej edukacji, w tym edukacji kobiet czy 
w końcu do systemu sprawowania władzy, opartego na demokracji. W konsekwencji 
okazywały się one nie tylko realne, ale wręcz nieodzowne. 


Nie inaczej jest dziś, gdy coraz częściej jesteśmy skazani na podejmowanie 
konkretnych decyzji, nie zostawiając spraw własnemu biegowi, choćby w kontekście 
pozyskiwania nowych źródeł energii. Zasoby naturalne, które posiadamy, nie 

są elementem modelu teoretycznego o nieskończonych parametrach, lecz ich ilość 
określona jest konkretnymi liczbami. 


Ich wyczerpywanie się wcześniej lub później zmusi nas do podejmowania 
konkretnych, intencjonalnych działań, zanim podmioty gospodarcze zdecydują się 
na zastosowanie innych zasobów, tańszych w pozyskiwaniu, lecz niekoniecznie 
korzystnych i opłacalnych długoterminowo z punktu widzenia konsumenta, czy 

o negatywnym wpływie na środowisko naturalne i samego człowieka. 



____________________


Gospodarka Zoptymalizowana / Manifest Gospodarki Zoptymalizowanej Strona 21 


Gospodarka i ściśle związana z nią jakość i styl życia ma również ogromny wpływ nie 
tylko na jednostkę, ale na całe społeczeństwo. Konsekwencje takiego stanu rzeczy 
mają z kolei wielki wpływ na niezliczoną ilość zjawisk społecznych. Jedną z nich 

są konsekwencje dotyczące struktury demograficznej. Mechanizmy rynkowe często 
wywołują fatalne i nieodwracalne skutki na wiele tych aspektów, jednak 
rozwiązywanie problemów, które generują, najczęściej pozostawiane 

są interwencyjnym działaniom władz. 


Nagminnie dochodzi do trywializowania i spłycania tych kwestii, przesuwając różne 
problemy na kolejne pokolenia. Problemy społeczne indukują trudności z sytuacją 
gospodarczą, co powoduje domknięcie cyklu konsekwencji wywołanych spontanicznym 
charakterem klasycznych procesów rynkowych. 


Im więcej mamy do czynienia z mechanizmami gospodarczymi o inercyjnym 
charakterze, takimi jak klasyczny model gospodarczy, tym bardziej nie sposób jest 
przewidzieć i oszacować wszystkie ich realne koszty. 


Dochodzi zatem do dziwnego paradoksu. W świecie zdominowanym przez liczenie się 
z kosztami ekonomicznymi na każdym kroku nie uwzględnia się kalkulacji zysków 

i strat, jakie przynosi samo posługiwanie się takim kryterium ekonomicznym. 

Często argumentuje się to brakiem takich możliwości, co tylko potwierdza brak 
uzasadnienia dla przekonania, że nie ma dla tego stanu rzeczy alternatywy, choć tak 
naprawdę wszyscy coraz bardziej dostrzegamy rosnące ograniczenia i malejącą 
efektywność klasycznego modelu. 


Takie przekonanie jak w większości przypadków wynika z czynnika psychologicznego 
i siły przywiązania do status quo. To jeden z klasycznych przykładów przerostu formy 
nad treścią i nawyku nad racjonalizmem. 


Problemów tego typu w zglobalizowanym świecie przybywa w tempie wykładniczym. 
Już dziś same procesy wolnorynkowe nie są w stanie obsłużyć naszej rzeczywistości, 
a obszar ich możliwości drastycznie się kurczy. Do tego wszystkiego należy dodać 
protekcjonistyczną politykę gospodarczą różnych krajów oraz niepokojące zjawiska 
związane z zapowiadanymi próbami realizacji wielkich projektów państw 
autorytarnych nie tylko w domenie gospodarczej, ale również naukowej, które 

w żadnym stopniu nie liczą się z kosztami społecznymi, ani finansowymi. 


W efekcie decyzyjność człowieka z elementem nauki będzie musiała sukcesywnie 
wypierać procesy wolnorynkowe jako spontaniczne i stać się modelem głównego 
nurtu. W takiej rzeczywistości będzie też miejsce dla wolnego rynku jako elementu 
uzupełniającego, funkcjonującego w synergii z przyszłym głównym modelem. 

Nie mniej trzeba mieć świadomość, że rola nauki stanie się dominująca w najbardziej 
kluczowych i strategicznych sektorach gospodarki, łącznie z głównymi obszarami życia 
społecznego. 


Musimy sobie uzmysłowić, że wiele problemów, które sami tworzymy, z racji 
naszego poziomu intelektualnego i świadomego działania jest tak wysoce 
złożonych, że chcąc je rozwiązywać, nie wystarczy prosty algorytm 

np. wolnorynkowy, ale konieczne jest właśnie nasze intencjonalne działanie, 
reprezentujące ten sam poziom złożoności, który będzie w stanie sprostać 
takim wyzwaniom. 


Gospodarka Zoptymalizowana / Manifest Gospodarki Zoptymalizowanej Strona 22 


Im wcześniej zainicjujemy te niezbędne procesy, tym szybciej zbierzemy ich 
pozytywne owoce w postaci efektywniejszego rozwoju materialnego i niematerialnego 
naszej cywilizacji z ogólną korzyścią dla całej ludzkości. 


Sylwester Fiet 
Marzec 2023 r. 



____________________


Gospodarka Zoptymalizowana / Manifest Gospodarki Zoptymalizowanej Strona 23 


Wykaz grafik 


Grafika 1 — Trzy poziomy/etapy gospodarki..................................4 

Grafika 2 — Porównanie dwóch modeli inwestycyjnych.........................6 

Grafika 3 — Porównanie dwóch układów......................................10 

Grafika 4 — Wpływ gospodarki i nauki na rozwój cywilizacji................17 

Grafika 5 — Proces z elementem pośrednim i bez elementu pośredniego.......19 



____________________


Gospodarka Zoptymalizowana / Manifest Gospodarki Zoptymalizowanej Strona 24 


Aneks do Gospodarki Zoptymalizowanej / Manifestu Gospodarki Zoptymalizowanej


Wpisy pochodzące z serwisów społecznościowych: Facebook i Platforma X 
(dawniej Twitter) 


Naturalna asymetryczność działań człowieka, stojąca w sprzeczności z liniowym 
charakterem założeń ekonomicznych, w tym wolnego rynku, wymusza konieczność 
zastosowania kontroli nad pewnymi procesami ekonomicznymi w sposób 
skoordynowany w celu redukcji niepożądanej inercyjności cechującej klasyczną 
ekonomię. 


Sylwester Fiet 


Producenci celowo postarzają swoje produkty. Opisana poniżej ponad stuletnia 
żarówka jest tego przykładem. Po modyfikacji byłaby świetnym produktem. 


Ponad 100 lat temu wyprodukowano żarówkę, która świeci do dziś! Żarówka znajduje 
się obecnie (w 2024 roku) w siedzibie straży pożarnej w Livermore (Kalifornia w USA). 


Chcielibyście mieć tak dobre produkty? Niestety, dziś jest to nierealne. Producent nie 
zarobi tyle pieniędzy na niezawodnym produkcie, co na nietrwałym. 


Mimo to mit wolnego rynku ma się dobrze. Dlaczego? Ponieważ jak każde zjawisko, 
choć będzie jawnie absurdalne, jeśli będzie utrzymywać się dostatecznie długo, utrwali 
się w świadomości społecznej jako coś sprawdzonego i naturalnego. 


Tak byto tez z komunizmem, a jeszcze wcześniej feudalizmem. Tak jest ze wszystkim. 


Czas to zmienić! 


Sylwester Fiet 


Permanentny wzrost gospodarczy w dużej mierze wymuszany jest brakiem trwałości 
wytwarzanych produktów. Nietrwałość dóbr materialnych często stanowi zamierzony 
efekt działań producentów, którzy w pogoni za krótkoterminowym zyskiem rezygnują 
z dbałości o jakość. Nie jest to zarzut formułowany pod adresem producentów, lecz 
zasygnalizowanie błędu na poziomie systemowym. 



____________________


Gospodarka Zoptymalizowana / Manifest Gospodarki Zoptymalizowanej Strona 25 


To klasyczny przykład przerostu formy nad treścią, gdzie sensem wytwarzania dóbr 
powinno być ich jak najlepsze i najdłuższe użytkowanie. Taki stan rzeczy prowadzi 

do marnotrawstwa zasobów naturalnych oraz negatywnie wpływa na środowisko 

i zdrowie ludzi. Generuje również wysokie koszty, które są odkładane w czasie, a także 
sprzyja preferowaniu szybkiej stopy zwrotu kosztem odpowiedzialności i długofalowych 
korzyści. 


Powyższy przykład dowodzi, że nieracjonalnie ustalone zasady, podobnie jak wadliwa 
relacja (pośrednia) między pierwotnym zamierzeniem a osiąganym celem, nieuchronnie 
prowadzą do niepożądanych efektów końcowych. 


Ignorowanie tej sytuacji częściowo wynika z ludzkiej natury, która skłania się 
do upraszczania związków przyczynowo-skutkowych, a jednocześnie ma trudności 
z dostrzeganiem ich w bardziej złożonej, abstrakcyjnej formie. 


Nadszedł już czas, aby w dobie gwałtownego rozwoju technologicznego w gospodarce 
doraźność zysków ustąpiła wreszcie miejsca racjonalnej strategii opartej na potencjale 
nauki! 


Sylwester Fiet 


Wzrost Gospodarczy w dużym stopniu wymuszany jest brakiem trwałości 
wytwarzanych produktów. Przyczynia się także do marnotrawstwa zasobów naturalnych 
i degradacji środowiska. 


Człowiek, w odróżnieniu od innych gatunków, jest z natury istotą aktywnie kreującą 
rzeczywistość. Podejmuje inicjatywy, które w większości przypadków organizują jego 
działalność i stanowią kluczowy warunek ciągłego rozwoju. Jako istota rozumna, 

a jednocześnie wyraźnie odcięta od wpływu instynktów, jest skazany na nieustanną 
aktywność w kształtowaniu swojego otoczenia. 


Mimo popełnianych błędów w rozwoju cywilizacji, człowiek, dzięki nieprzerwanemu 
postępowi, może i powinien przede wszystkim polegać na rzeczywistości wykreowanej 
z własnej inicjatywy, zamiast na spontanicznych mechanizmach. Rzeczywistość 
pokazuje, że prędzej czy później, w pewnym momencie, jest zmuszony porzucić takie 
rozwiązania na rzecz tych, które sam wypracował. Dotyczy to wszystkich dziedzin życia, 
a obszar gospodarki nie stanowi w tym przypadku wyjątku. 


Czas na zmiany i zastosowanie strategii opartej na potencjale nauki! 


Sylwester Fiet 



____________________


Gospodarka Zoptymalizowana / Manifest Gospodarki Zoptymalizowanej Strona 26


Gospodarka Zoptymalizowana
https://gospodarkazoptymalizowana.blogspot.com/ 
Autor: Sylwester Fiet 

Płock, Polska 2023 


Kontakt: sylwester1975pl@gmail.com